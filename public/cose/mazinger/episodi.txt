ELENCO EPISODI 

1. Nascita di robot un prodigioso 
Il Dottor Hell, perfido scienziato di origine Tedesca, affida al suo assistente, il Barone Ashura, strano essere metà uomo e metà donna due giganteschi robot, i mostri meccanici Garada K7 e Dablas M2, potenti armi con le quali conquistare il mondo intero. Prima di compiere la sua missione, il Barone Ashura deve però uccidere il professor Juzo Kabuto, l'unico al mondo a conoscenza dei diabolici piani di Hell. Trovato il nascondiglio dello scienziato Giapponese, Ashura lo fa radere al suolo dai suoi soldati, le Maschere di Ferro. All'interno dell'abitazione distrutta, Koji e Shiro Kabuto, i nipoti del professore, trovano un laboratorio segreto, dove è nascosto Mazinga Z, invincibile robot costruito in Super Lega Z e alimentato ad energia Fotoatomica. Il professore morente consegna il robot al maggiore dei due fratelli, Koji, il quale si mette ai comandi dell'automa, purtroppo con scarsi risultati, mentre i due mostri guerrieri di Hell attaccano la città. Intanto mentre Koji tenta di controllare Mazinga incontra un altro robot gigante dall'aspetto femminile.  

2. Fermate l'esercito di Ashura 
Ai comandi del secondo robot, Aphrodite Alpha, c'è la bella Sayaka Yumi, figlia del professor Gennosuke Yumi, uno dei più stretti collaboratori del defunto professor Kabuto. La ragazza accompagna Koji e Shiro al Laboratorio per le ricerche sull'energia Fotoatomica, istituto fondato da Kabuto e ora diretto da Yumi. Qui i ragazzi apprendono da Yumi di una spedizione scientifica sull'isola di Rodi, dove Hell ha trovato i resti dell'antica civiltà Micenea, che aveva costruito i giganteschi robot dei quali, ora, si sta servendo il malefico scienziato. Il professor Kabuto, unico sopravvissuto della spedizione ha dedicato il resto della sua vita al tentativo di contrastare le ambizioni di Hell, ideando la teoria dell'energia Fotoatomica, scoprendo una super lega eccezionalmente resistente e costruendo quindi Mazinga. Aiutato da Sayaka, Koji si lancia con Mazinga Z contro i mostri meccanici Garada K7 e Dablas M2, annientandoli facilmente, e dimostrando a Hell tutta la potenza del robot progettato dal nonno.  

3. Operazione distruzione Mazinga 
Koji e Shiro fanno la conoscenza degli amici motociclisti di Sayaka; Boss, Nuke e Moocha. La rivalità tra i ragazzi fa immediatamente scoccare la scintilla, ed è subito rissa. Intanto il dottor Hell, come impazzito per la sconfitta, sembra intenzionato a distruggere la propria armata di Mostri Meccanici, ritenuti troppo deboli per combattere contro Mazinga, ma il Barone Ashura la fa desistere; Koji Kabuto non sembra ancora in grado di pilotare al meglio il robot, anche se i Mostri Meccanici sono più deboli potrebbero comunque avere la meglio sull'inesperto ragazzo. Una volta sconfitto il nemico di turno, Sayaka fa confezionare dal padre una tuta protettiva per Koji, onde evitare che il giovane si ferisca durante i maldestri tentativi di pilotaggio di Mazinga Z.  

4. Mazinga Z in difficoltà (inedito) 
Aphrodite A viene equipaggiata con due missili che vengono sparati dal seno del robot, per aiutare Koji durante le battaglie. I due robots devono vedersela con Guayer Q5, che utilizza un'onda elettromagnetica in grado di mettere fuori uso la loro strumentazione elettronica. Yumi prepara quindi un Gas particellare in grado annullare l'effetto di tali onde; Boss e Shiro si recano sul luogo della battaglia e sparano un razzo che propaga tali particelle. Una volta che Mazinga Z è di nuovo in grado di muoversi liberamente, il mostro meccanico è spacciato.  

5. Il fantasma di Mazinga Z (inedito) 
Mazinga Z sembra impazzito, attacca la periferia della città, le case alle pendici del monte Fuji. In realtà s tratta di un'illusione creata dall'ennesimo Mostro Meccanico di Hell, Kingdam X10. E' una trappola per costringere Mazinga Z a combattere contro un falso nemico e in modo che termini tutta l'energia, e possa quindi essere sconfitto dal robot di Hell.  

6. Attacco su due fronti 
Approfittando di un previsto fronte di nebbia che dovrebbe avvolgere le falde del Fuji, Hell prepara due Mostri Meccanici per un attacco doppio. Il Mostro Meccanico Zai La attacca la città, e, mentre Mazinga si dirige verso di lui, il Mostro Dan Chen approfitta della nebbia per dirigersi indisturbato verso l'Istituto di Ricerche per L'Energia Fotoatomica. Aphrodite A e l'esercito riescono a rallentare Dan Chen quel tanto che basta, per permettere a Mazinga di sconfiggere Zai La e tornare in tempo per battere anche Dan Chen.  

7. Le tattiche del Barone Ashura 
Ashura fomenta la folla contro Mazinga Z, Koji e l'Istituto di Yumi. Egli asserisce che se la città di Tokyo è sotto continui attacchi dei Mostri Meccanici del dottor Hell è solo per la presenza di Mazinga, e convince la popolazione a picchettare l'Istituto e la casa di Koji. Scoraggiato il ragazzo si rifiuta di combattere, e solo Shiro riesce a convincerlo dell'importanza della sua missione.  

8. La grande statua di Abdora 
La statua del diavolo nel parco, è in realtà il Mostro Meccanico Abdora V6, che attacca la città durante la notte, e poi torna al suo posto. Solo Boss e i suoi amici assistono alla trasformazione, ma non vengono creduti. Intanto all'Istituto viene votata una mozione per modificare Aphrodite in modo da poter essere usata per combattere, ma l'ordine del giorno viene respinto per i voti determinanti di Yumi e Koji.  

9. Deimos F-3, robot scomponibile 
Il nuovo Mostro Meccanico Deimos F3 ha la capacità di potersi comporre e scomporre a piacimento. Approfittando di una assenza di Yumi, Ashura rapisce i tre professori dell'istituto e li ipnotizza, mentre Deimos F-3, finge di precipitare nei pressi dell'Istituto. Apparendo distrutto e innocuo attira l'attenzione di Koji e degli altri, che imprudentemente si avvicinano troppo. Il robot si ricompone all'improvviso e ferisce Koji, intanto i tre professori fanno uscire Mazinga Z dalla piscina lasciandolo in balia del mostro.  

10. Dyan dal braccio d'acciaio 
Ashura rapisce Shiro, e con questo ricatta Koji; il ragazzo dovrà abbandonare Mazinga Z se vorrà rivedere vivo il fratellino. Intanto Koji scopre un piano di Ashura di costruire una base operativa avanzata su di un'isola, ma non può intervenire e rischiare di mettere a repentaglio l'incolumita'di Shiro.  

11. Il grande cannone Galeno
Durante la seconda guerra mondiale, il Giappone aveva radunato tutti i più famosi scienziati per costruire il più grande cannone del mondo; il "Cannone Galeno" e la polvere da sparo "Mac Dun". Cannone e polvere sono rimasti nascosti per decenni in una grotta del monte Fuji. Ora il Barone Ashura ha ritrovato l'enorme arma, e si mette al lavoro per restaurarla ed utilizzarla per bombardare l'Istituto di Ricerca per l'Energia Fotoatomica. I movimenti di Ashura sono scoperti per caso da Sayaka e Moocha. L'intera banda di amici si travestirà da Maschere di Ferro per sventare i piani di Hell.  

12. Il tradimento di Vicong
Vicong è un robot giocattolo costruito da un geniale ragazzino, Yonichi. Questo robot viene notato dal Barone Ashura, che decide di usarlo per provare il "fucile gigantogeno", arma creata dal dottor Hell, in grado di aumentare le dimensioni di qualunque cosa. Viene quindi portato alle dimensioni di un Mostro Meccanico e lanciato contro la città. Nonostante Yonichi lo consideri quasi un fratello, aiuterà Mazinga Z a distruggerlo, rivelando a Koji il punto debole di Vicong.  

13. Una gara di pupazzi di nevi
Korongo S2 è un Mostro Meccanico che ha la forma di una sfera, ed � in grado di modificare le sue dimensioni. Per sfuggire al controllo di Aphrodite, si camuffa da enorme palla di neve, che viene poi utilizzata da Boss, Nuke e Moocha per partecipare ad un concorso di pupazzi di neve.  

14. Battaglia contro Spartan K-5, il robot gigante (inedito)
Spartan K5 è un mostro meccanico dotato di forza e tecnica di combattimento eccezionale, ma totalmente privo di spirito combattivo. Viene utilizzato lo stesso da Ashura nella speranza che la visione di Mazinga Z risvegli la sua voglia di combattere, ma il gigante d'acciaio si ferma nel parco, diventando in breve tempo un'attrazione turistica. Essendo stato creato utilizzando i geni di un grande cacciatore Watusso e di un antico gladiatore romano, il suono di un tamburo, unito alle ovazioni della folla che fuoriescono da una radio, risvegliano in lui gli antichi istinti, portandolo a combattere.  

15. Attacco con l'alta marea 
Il Barone Ashura colloca una serie di mine lungo la costa, e facendole esplodere provoca un'ondata di alta marea su Tokyo. Approfittando della confusione lancia l'attacco con i due Mostri Meccanici Chigul E3 e Gorias W3, i quali sono costretti alla resa da Mazinga, ma lo danneggiano a loro volta. Ashura è più rapido con le riparazioni, e Koji è costretto ad utilizzare un Mazinga non del tutto riparato, con i tre professori a bordo che eseguono le modifiche sul momento.  

16. Il tornado misterioso 
Un mostro guerriero capace di generare un tornado inganna il Laboratorio, che invia Koji a bordo del solo Hoover Pilder ad investigare. Il mostro avvolge il velivolo con una sostanza collosa facendolo precipitare. Gli stessi attacchi di Ashura all'Hoover Pilder, considerato ormai innocuo, permettono invece al velivolo di liberarsi ed agganciarsi a Mazinga.  

17. L'ultimatum di Ashura 
Questa volta Ashura utilizza un Mostro in grado di muoversi sottoterra, e fa sprofondare interi quartieri di Tokyo. Per porre fine alla distruzione della città egli pretende che il professor Yumi rassegni le dimissioni dalla direzione del Laboratorio di Ricerche per l'Energia Fotoatomica, e che al suo posto venga messo il Dottor Hell. Ancora una volta la popolazione viene fomentata contro il Laboratorio di Yumi.  

18. Glossam, il terrore del mare 
Il Mostro Meccanico Glossam X2 è responsabile dell'affondamento di numerose navi. Mazinga Z non è in grado di combattere in acqua, ma viene modificato dal professor Gordon, esperto in robotica e da sua figlia Lisa, ingegnere, scampata per miracolo al naufragio della nave sulla quale viaggiava, attaccata dal mostro.  

19. Il mostro volante 
Dopo che Mazinga è stat modificato per combattere in mare, Hell decide di attaccare dal cielo. Appare quindi il primo robot volante della serie; Diabolicus X1. Per sconfiggerlo Koji fa modificare il pugno a razzo di Mazinga, collegandolo ad una lunga catena per agganciare il mostro volante e trascinarlo a terra.  

20. Una prova di coraggio
Mitsuo è un ragazzino, compagno di classe di Shiro, che non dimostra di avere molto coraggio, ed è costretto a subire le angherie di Onimaru suo coetaneo. Viene catturato da Ashura perché assiste al collaudo del Mostro Meccanico Stronger T4, il quale lo utilizza come ostaggio all'interno del robot. Anche Onimaru viene coinvolto; i due ragazzini collaboreranno per fuggire, e permettere quindi a Mazinga di colpire il mostro.  

21. Duello nella città fantasma 
Un parco gioco ricavato in una città fantasma western, viene preso di mira dal Dottor Hell per essere trasformato in laboratorio di riparazione per i Mostri Meccanici. Koji, Shiro, Boss, Nuke e Moocha sono al parco di divertimento al momento dell'attacco di Ashura.  

22. La fortezza subacquea Salus
La fortezza subacquea Sarudo attacca numerose navi nell'oceano. Koji interviene, ma essendo senza armi subacquee viene catturato dalla fortezza, che è però costretta a lasciarlo andare per non essere distrutta a sua volta. Nello scontro successivo, Mazinga può contare su di un Raggio Fotonico potenziato, messo a punto dai tre professori del Laboratorio.  

23. I capricci di Yuri
Il mostro guerriero Dam Dam L2, è dotato di un raggio trivella, che gli serve per individuare i giacimenti di Japanium nel sottosuolo del monte Fuji. Per permettere al Mostro di agire liberamente, Ashura rapisce la nipote di Yumi, Yuri, costretta sulla sedia a rotelle. La bambina, però, ritroverà l'uso delle gambe, riuscendo a fuggire, e permettendo a Koji di combattere liberamente.  

24. L'attacco del robot supersonico
Un robot volante di Hell, dalla velocità supersonica, bombarda prima la città e poi l'Istituto di Ricerche per l'Energia Fotoatomica. Mazinga Z sembra impotente di fronte alla velocità di Jinrai, ma riesce a scoprire, e ad utilizzare a suo vantaggio, il punto debole del Mostro: un brevissimo istante in cui il robot si ferma prima di colpire con il suo fulmine.  

25. I tre fratelli Aeros
I tre mostri meccanici volanti Aeros B1, B2 e B3 attaccano il Giappone. Aeros B1 entra nel vulcano del Monte Fuji per raggiungere la lava, successivamente il magma viene aspirato da Aeros B2, mentre Aeros B3 ha il compito di far esplodere la lava causando un tremendo cataclisma in grado di distruggere L'Istituto di Ricerca che si trova ai piedi del Fuji. I primi due robot ottengono un successo, ma Mazinga riesce a fermare il terzo Mostro Volante e impedire così la catastrofe.  

26. Ryo contro Ashura: faccia a faccia
Questa volta il Mostro Meccanico di Hell è un robot pilotato direttamente dal Barone Ashura. Durante lo scontro con Mazinga, vengono coinvolti Saizo e il suo cane Norako. Purtroppo la cagnolina rimane uccisa nella battaglia. Il ragazzo, sconvolto dal rancore verso Koji, lo affronta. Kabuto, sentendosi in colpa per l'accaduto, non reagisce e rimane gravemente ferito. Questo darà un grosso vantaggio ad Ashura, ma Saizo resosi conto dell'errore, aiuta Mazinga a sconfiggere il nemico a rischio della sua stessa vita.  

27. La cattura di Afrodite-A
Il Mostro Meccanico Belgas V5 attira l'attenzione di Aphrodite A e la cattura, portandola nella Fortezza Sottomarina Sarudo, dove il Barone Ashura la può studiare e carpire i segreti dell'energia Fotoatomica.  

28. Rubare la super-lega Z (inedito)
Un cyborg creato da Hell assume le sembianze del professor Yumi, per entrare liberamente nell'Istituto di Ricerche per l'Energia Fotoatomica e rubare lo Japanium, il minerale necessario alla realizzazione della Super Lega Z.  

29. Una vittoria in extremis
Il mostro meccanico Greigus C3 attacca mentre Koji è impegnato in una festa tradizionale. Il robot di Hell mette fuori combattimento Mazinga e attacca l'Istituto, ma poi Koji si riscatta e distrugge il mostro all'ultimo istante, utilizzando a suo vantaggio l'enorme forza del nemico. Nota: nel corso dell'episodio, viene affermato dai tre professori che Aphrodite è fatta di Japanium, il materiale più resistent al mondo, ovvero in super lega Z come Mazinga, ma questo non corrisponde certo al vero, vista la facilità con cui viene sempre perforata la sua corazza.  

30. I ladri di diamanti
Un mostro alle pendici del Monte Fuji, utilizza due grossi diamanti per emettere dei raggi molto potenti, in grado di assorbire i materiali e trasformarli in energia che poi usa come arma. Questi diamanti attirano l'attenzione di due ladruncoli cercatori d'oro, che finiranno nei guai cercando di rubare le due pietre preziose.  

31. I tre mostri volanti
Un gruppo di tre tecnici dell'Istituto di Ricerca viene rapito dal dottor Hell ed utilizzato per comandare tre Mostri Meccanici volanti. Una scossa lanciata da un fucile messo a punto dai tre professori del Centro, mette fuori uso uno dei mostri, mentre Koji salverà gli altri due tecnici colpendo i mostri al collo e staccandogli la testa.  

32. Cerberus J-3, il robot a tre teste
Prima battaglia aerea per Mazinga Z. Il metodo, ideato dallo stesso Koji e sviluppato dai tre professori, per permettere a Mazinga di volare e combattere contro Cerberus J3, è a dir poco originale. Un paio di grossi missili sparati dal petto di Aphrodite, che diventa così una super maggiorata, vengono presi al volo dal robot di Koji che in questa maniera può spiccare il volo.  

33. Attacco aereo 
Yumi si reca in America, dal Professor Smith, per sottoporgli un riguardante Mazinga Z. Il professor Smith collabora con Yumi e il disegno viene perfezionato. Al ritorno in Giappone, l'aereo su cui viaggia il professore viene attaccato e rapito dal mostro meccanico di Hell. I disegni originali del progetto vengono rubati da Ashura, ma Yumi è salvato da Mazinga.  

34. Battaglia nel cielo 
Il misterioso progetto trafugato da Ashura altro non era che il disegno del Jet Scrander, un apparecchio in grado di permettere a Mazinga Z di volare. Yumi, essendo il progettista del velivolo, non ha certo bisogno del disegno originale per costruirlo, e così inizia lo sviluppo dello Scrander. Hell invia Rico, un cyborg infiltrato nell'Istituto del Professor Smith di New York come assistente, in Giappone al Centro Ricerche di Yumi. La spia abbasserà la barriera durante l'attacco del Mostro Meccanico Genocyder F9, ma i tecnici dell'Istituto riusciranno a terminare lo Jet Scrander anche sotto il bombardamento del Mostro, permettendo finalmente a Mazinga di combattere ad armi pari contro i mostri volanti.  MAZINGA Z CONTRO DEVILMAN (film cinematografico) Durante uno scontro tra Mazinga Z e i Mostri Meccanici, viene risvegliata l'Arpia Silen, esponente del regno dei Demoni. Il Dottor Hell approfitta dell'occasione per allearsi con il popolo dei Demoni contro i loro nemici giurati; Mazinga Z e Akira Fudo, alias Devilman. Intanto il professor Yumi mette a punto lo Jet Scrander, un apparecchio in grado di far volare Mazinga Z. L'Arpia Silen, grazie ai suoi diabolici poteri penetra nell'Istituto e danneggia in maniera grave lo Scrander. I tecnici del Centro riusciranno a riparare l'apparecchio giusto in tempo per permettere a Koji di salvare Devilman attaccato nei cieli da Mostri Meccanici e Demoni insieme.  

35. Gli specchi abbaglianti di Desma A-1 
Il personale del Laboratorio è tutto impegnato alla ricostruzione dello stesso, dopo che Genocyder F9 lo ha completamente raso al suolo. Hell decide quindi di attaccare immediatamente con Desma A1. Questo mostro ha a disposizione un raggio ipnotico che crea una forte illusione e la perdita dei sensi. Per poterlo sparare, però i robot, deve necessariamente voltarsi di spalle. Koji e Sayaka sfruttano questo punto debole per combinare un attacco ed avere la meglio sul Mostro Meccanico.  

36. Il mostro dei cinque laghi (inedito) 
Un enorme cetaceo viene avvistato in uno dei cinque laghi; Shiro, Sayaka, Nuke e Moocha vengono inghiottiti dal mostro del lago, mentre il solo a riuscire a fuggire è Boss. Con l'intervento di Mazinga si scopre che l'enorme mammifero non è altro che un mostro di Ashura, che raffina Uranio per costruire bombe atomiche. I quattro ragazzi riescono a fuggire utilizzando il filtro per il ricambio dell'acqua, permettendo così a Koji di combattere liberamente. Granada E3, è però in grado di volare e ha due testate atomiche come armi.  

*37. Sabotaggio ! 
Una Maschera di Ferro penetra nell'Istituto di Ricerche per l'Energia Fotoatomica, sotto le false sembianze del professor Smith collaboratore di Yumi, e riesce a sabotare lo Jet Scrander. Yumi riesce a sventare il piano e ad avvisare Koji, impedendo l'aggancio dello Scrander con Mazinga.  

*38. Minerva X il robot misterioso (inedito) 
Hell costruisce Minerva X, trafugando i progetti di Juzo Kabuto, un robot che ha le stesse armi di Mazinga Z. Il robot è una versione femminile di Mazinga Z, e si rifiuta di combattere contro di lui, anzi, pare proprio volerlo aiutare. Ma la distruzione dei suoi centri di controllo, da parte del Mostro Meccanico Arciere J5, la fanno impazzire, e, Sayaka sarà suo malgrad costretta a distruggerla.  

*39. L'ultima occasione di Ashura 
In questo episodio fa la sua comparsa il nuovo braccio destro di Hell, il Conte Blocken, il quale si limita, per il momento ad osservare l'azione di Ashura. Sfruttando un consistente accumulo di energia sottomarina, il Mostro Meccanico Zarigan G8 provoca un terremoto che devasta Tokyo. Mazinga Z interviene, ma le poche armi che può utilizzare sott'acqua vengono neutralizzate, e il robot è catturato da Sarudo. Grazie all'intervento di Yumi, che sparerà un raggio fotonico per stabilizzare la falda, Mazinga riesce a liberarsi e a distruggere, oltre al mostro, anche la stessa Sarudo. Ashura riesce lo stesso a mettersi in salvo.  

40. La fortezza volante del conte Blocken (inedito) 
Prima missione per il Conte Blocken, gli elmetti di Ferro, e per la fortezza volante Gool. Dopo un primo scontro con Mazinga Z, il perfido Conte decide di lanciare il Mostro Meccanico F3 contro un parco gioco allo scopo di catturare Shiro e gli altri ragazzi, ed usarli come ostaggi, in modo che sia Mazinga, con il suo stesso peso ad ucciderli.  

41. La vendetta del conte Blocken
Spiando l'addestramento di Koji, Blocken intuisce che il ragazzo ha ancora qualche difficoltà a controllar Mazinga Z alle alte quote. Kirma K5 è un Mostro Meccanico in grado di superare i 20.000 metri di altitudine, limite massimo per Mazinga Z. A tale quota la struttura delle ali di Mazinga viene danneggiata seriamente e l'invincibile robot sembra destinato alla sconfitta.  

42. Bombardamento a tappeto 
Blocken decide un attacco su due fronti; mentre la fortezza volante Gool impegna Mazinga Z, il Mostro Meccanico Deltan V8 attacca la città, sfruttando la sua invisibilità ai radar. Dalla Fortezza Gool partono gli Elmetti di Ferro a bordo di un aereo da combattimento componibile, ma, obbedendo ad un ordine di Blocken, colpiscono contemporaneamente Mazinga e il mostro meccanico. Deltan V8 si vendica abbattendo gli elmetti di Ferro, e, una volta rimasto solo, viene a sua volta sconfitto da Mazinga Z.  

*43. Bandiera bianca 
Il Conte Blocken invia il mostro meccanico Gyron G1 all'Istituto di Ricerca per l'Energia Fotoatomica con una bandiera bianca, come messaggero di pace, con l'assurda proposta di distruggere Mazinga Z in cambio della distruzione dello stesso mostro. Rifiutata la proposta, Mazinga Z è costretto a combattere privo del Jet Scrander, in riparazione, mentre Gool fa paracadutare gli elmetti di Ferro all'assalto del Centro. Il nuovo Jet Scrander potenziato, viene lanciato appena in tempo, ed è ora in grad di usare l'affilata l'ala come arma per tagliare in due i mostri meccanici.  

44. L'elmetto a energia solare 
L'elmetto ad energia solare che ricopre il capo del mostro guerriero Roda R2 è in grado di catturare l'energia del sole e di tramutarla in un micidiale raggio. Prima missione della nuova Fortezza sottomarina Budo, già intravista alla fine dell'episodio precedente, che sancisce il ritorno del Barone Ashura nelle tattiche di conquista del Dottor Hell.  

45. Decimo anniversario 
Durante la festa per il decimo anniversario della nascita del Laboratorio di Ricerche per l'Energia Fotoatomica, Ashura decide di mandare all'attacco il Mostro Meccanico Basil F7, dotato di piastre elettromagnetiche in grado di schiacciare al suolo Aphrodite e Mazinga.  

46. Il bambino abbandonato
I Gemelli Brozas, robots ninja di Hell piazzano un micro bomba al cobalto nella piscina di uscita di Mazinga Z. a complicare le cose c'è un neonato abbandonato dalla madre davanti all'Istituto di Ricerca. La madre, disperata, sul punto del suicidio viene per caso a conoscenza della presenza della bomba, ascoltando il dialogo tra Ashura e le Maschere di Ferro. La donna viene raccolta da Koji priva di sensi, ma riuscirà a svelare in tempo il piano di Ashura.  

47. Ashura e Blocken: rivali! 
Hell decide di fare collaborare Ashura e Blocken: il primo dovrà impegnare Mazinga in un duello sottomarino, mentre al secondo spetterà il compito di attaccare l'Istituto di Ricerca. La rivalità tr i due farà fallire un piano che sembrava destinato al successo.  

*48. Il robot di Boss 
Misteriosi uomini incappucciati rapiscono i tre professori, Morimori, Sewashi e Notsusori. Subito dopo uno strano Mostro Meccanico fa la sua comparsa, Mazinga interviene, ma scopre che il nuovo arrivato non è affatto un robot di Hell. E' nato un nuovo paladino della pace; Boss Robot, il robot pilotato da Boss, Nuke e Moocha.  

*49. La rivolta del robot impazzito 
E' stato appena costruito, ma Borot combina già i primi guai; il Conte Blocken decide di sfruttare l'imbecillità di Boss a proprio vantaggio. Ipnotizzato dal mostro meccanico Gun Bina M5, Boss attacca Koji e l'Istituto di Ricerca. Quando interviene Koji, Boss lo trascina tra le grinfie di Gun Bina M5, che utilizzando le due fruste che ha sulla testa assorbe tutta l'energia di Mazinga Z. Utilizzando le ultime gocce di Energia Fotoatomica, Mazinga Z riesce a danneggiare il mostro, mentre Aphrodite gli da il colpo di grazia.  

50. La caduta del Jet-Scrander 
Il mostro meccanico Braver A3 è di tipo componibile, finge di essere fatto a pezzi sia da Borot che da Aphrodite, per poi ricomporsi immediatamente dopo. Usa la stessa tattica anche con Mazinga Z, e Koji, nonostante fosse stato avvertito, abbocca in pieno; fingendo di essere battuto, il mostro colpisce ed abbatte lo Jet Scrander, e quindi costringe Mazinga Z a combattere a terra, in condizioni di inferiorità. Sarà Boss rendersi utile, una volta tanto, recuperando lo Jet Scrander e lanciandolo verso Mazinga Z.  

51. Assassino dall'inferno. 
La banda di Dokuro (inedito) oppure: Una taglia su Ryo Ashura mette una taglia sulla testa di Koji Kabuto di ben 1.000.000 Yen, nella speranza che qualche avido malvivente possa uccidere il ragazzo. Dokuro è intenzionato ad uccidere Koji per intascare la taglia e potere così curare la sorella, rimasta gravemente ferita in un incidente motociclistico da lui stesso provocato.  

52. Le conseguenze di un litigio 
A causa di un banale litigio tra di loro, Koji e Sayaka vanno in battaglia pieni di rancore. La ragazza si rifiuta di aiutare Mazinga Z contro un mostro meccanico di Hell particolarmente potente, e Koji rimane gravemente ferito nello scontro. Ritornato all'attacco, il mostro incontra la debole resistenza di Boss Robot. Sayaka, preoccupata per la sorte di Boss decide di pilotare personalmente Mazinga Z, mentre Koji, ancora convalescente la segue a bordo di Aphrodite. I due si scambiano i rispettivi robot al volo, in questa maniera Koji può avere la meglio su Tarison M1. Nota: in questo episodio Sayaka veglia tutta la notte su Koji, e, mentre questi è privo di sensi lo bacia. Alla fine della puntata Koji si finge gravemente ferito, e la ragazza gli dichiara tutto il suo amore. I due, però, tornano immediatamente a litigare.  

53. La doppia trasformazione di Fayzer V-1 Un mostro guerriero di piccole dimensioni attacca prima Borot e poi Aphrodite; nel bel mezzo della battaglia, Fayzer aumenta le proprie dimensioni a quelle di un normale mostro meccanico. Quando il piccolo mostro riappare, Mazinga Z lo raggiunge, solo per scoprire che in realtà mostri sono due, identici, ma di dimensioni differenti. Mentre Koji è bloccato dalla versione piccola, la versione grande di Fayzer attacca l'Istituto. Ma i due mostri sono legati l'uno all'altro, e quando Mazinga Z colpisce Fayzer piccolo, Fayzer grande abbandona il Centro Ricerca per andare in soccorso del suo doppio.  

54. Un super-pugno a razzo 
L'autonomia di Mazinga Z è ridotta al minimo, l'estrazione del Japanium, necessario alla reazione di fusione fotoatomica, è andata a rilento, ed ora le scorte scarseggiano. Mazinga Z è costretto a ritiro a causa della scarsità di Energia, contro il mostro testuggine Jaser I1. Per scalfire la sua corazza, viene progettato un pugno a razzo speciale, il "Pugno a razzo superprotetto" che riesce a perforare il mostro meccanico.  

55. Sulle nevi del Fuji 
Shiro e Sayaka rimangono bloccati, all'osservatorio del monte Fuji, da un'abbondante nevicata. Sempre a causa del maltempo il radar dell'Istituto di Ricerca non funziona, e quindi l'osservatorio del monte Fuji diventa un obiettivo strategico, che viene immediatamente attaccato dagli elmetti di Ferro. Mazinga Z interviene, ma durante lo scontro lo Jet Scrander viene danneggiato. Il robot rimane quindi bloccato in altura, mentre il mostro meccanico Blogen G3 attacca il Laboratorio. Yumi costruisce quindi un paio di sci in super lega Z, che Koji trasporta con l'Hover Pilder fino al luogo dove è rimasto bloccato Mazinga Z, che sciando riesce a raggiungere il fondo valle e a distruggere il mostro.  

56. Il furto della Superlega-Z! 
Boss assiste ad una lotta intestina tra Maschere di Ferro di Ashura ed Elmetti di Ferro di Blocken. L'intervento di Mazinga permette la cattura di due elementi, uno per entrambi gli schieramenti. Interrogati, i due cyborg di Hell sembrano ansiosi di far fallire i piani di attacco della rispettiva controparte. In realtà tutto era stato pianificato; rimasti soli, ma ben legati, l'Elmetto di Ferro sacrifica la sua vita, viene colpito da un raggio che lo disintegra, ma che lascia intatte le corde con cui era legato, simulando così una fuga che sarebbe stata impossibile. Il sopravvissuto si offre di collaborare per far fallire il piano di Blocken: la Maschera di Ferro si fa perciò accompagnare da Sayaka e gli altri al punto di estrazione del Japanium, per disinnescare l'ordigno che l'Elmetto di Ferro avrebbe dovuto piazzare in quel punto. Ma una volta raggiunta la meta, immobilizza le guardia, entra all'interno della miniera, piazza una trasmittente e si fa esplodere. La trasmittente guida il Mostro Meccanico Yubrin T9, dotato di trivelle, fino al prezioso minerale, che viene cos� prelevato. Una volta uscito all'esterno, Yubrin T9 viene distrutto, ma non prima di riuscire a passare il materiale trafugato al Mostro Meccanico volante Satan Klaus P10, che riesce a portare il prezioso carico nella fortezza sottomarina Budo, prima di essere a sua volta disintegrato da Mazinga Z. nota: questa è l'ultima puntata di Mazinga Z che la Rai ha trasmesso, e non è neppure difficile immaginare il perché; nell'episodio seguente, Hell riesce a mettere in scacco l'Istituto di Ricerca, e Yumi, fatto evacuare l'edificio, piuttosto che farsi catturare vivo, si punta una pistola alla tempia, pronto a togliersi la vita. Una scena piuttosto forte, soprattutto per il clima che si era venuto a creare in quegli anni intorno ai cartoni animati giapponesi. In piena protesta dei genitori per la violenza in Tv, la Rai ha scelto di mandare in onda l'anime robotico forse meno adatto; Mazinga Z è, infatti, quello che mantiene di più l'impronta un po' macabra e splatter tipica dello stile di Go Nagai. Se prendiamo ad esempio il suo seguito, il Grande Mazinga, notiamo che, sebbene la serie sia completamente incentrata su battaglie fino all'ultimo sangue, non assistiamo mai a cadute di stile o a violenza gratuita, come invece accade spesso in Mazinga Z.  

57. Il dottor Hell occupa il Giappone (inedito) 
Al Laboratorio di Ricerca c'è un grande nervosismo; il dottor Hell è in possesso del Japanium, il che significa che il prossimo Mostro Guerriero che manderà sarà costruito in super lega Z. A sorpresa, ad attaccare è invece Gool che cattura Mazinga Z con una rete metallica resistentissima, evidentemente fatta di super lega. Mazinga Z viene depositato a bordo di Budo, e quindi portato lontano, mentre gli elmetti di Ferro di Blocken, e il mostro Guerriero Balmos Q7 attaccano e occupano il Centro Ricerche. Ma Ashura non accetta di buon grado di non partecipare alla vittoria, quindi torna con Budo verso il Giappone, mentre Koji, utilizzando lo Jet Scrander riesce a spezzare la rete di super lega e ad arrivare in tempo per salvare l'Istituto. Ma non è finita: Balmos Q7 è costruito in super lega Z ed appare invulnerabile alle armi di Mazinga Z. In realtà Koji si rende conto che non tutto il robot nemico è realizzato con lo straordinario materiale, ma solo la corazza e l'elmetto, e lo decapita colpendolo al collo con le lame Scrander.  

58. La fortezza dell'inferno 
Per velocizzare le fasi di attacco verso l'Istituto di Ricerca, Hell decide di costruire una base avanzata in un'isola nell'arcipelago Giapponese. Affida la costruzione dell'Isola dell'Inferno a Blocken e Ashura, che questa volta dovranno collaborare, lasciando da parte la loro rivalità. Mentre Ashura si occupa della costruzione della Base, Blocken fa attaccare la casa di Koji e Shiro dagli Elmetti di Ferro, che la fanno saltare in aria. Scampato all'attentato, Koji dovrà vedersela con Giant F3, mandato come diversivo all'attacco. Mazinga Z ha dei seri problemi di surriscaldamento da attrito ai meccanismi delle giunture, ed è in grosse difficoltà.           

*59. Dichiarazione di guerra dalla fortezza dell'inferno 
Le riparazioni di Mazinga Z necessitano di più tempo del previsto, e contro Titan G9 si devono mobilitare Boss e Sayaka. Anche Koji da il suo contributo a bordo del solo Hoover Pilder. Durante la riparazione viene sviluppata una nuova arma per Mazinga Z; le "Scuri Atomiche" una versione potenziata del pugno a razzo. Ma i lavori sul robot vanno a rilento, e Titan non incontra che una debole resistenza, questo fa pensare a Hell di poter conquistare l'istituto senza neppure completare l'Isola dell'Inferno. Con grande soddisfazione di Ashura, Mazinga viene approntato in tempo, e distrugge il mostro, non senza difficoltà, così i lavori di realizzazione dell'Isola dell'inferno vengono completati. Koji e Shiro, rimasti senza casa, si trasferiscono a vivere all'Istituto di Yumi.  

*60. La nuova arma di Mazinger Z 
Boss crea scompiglio al Centro Ricerche; mascherato da fantasma si aggira di notte nei dintorni della camera di Sayaka per controllare che Koji non approfitti del fatto di vivere sotto lo stesso tetto della ragazza. Intanto il nuovo mostro di Ashura, Jesus Cross V9, attacca l'Istituto. Per sconfiggerlo, Koji farà ricorso ad una nuova arma: le Punte Perforanti.  

*61. Il robot mortale e la canzone di Reno X 
Shiro e Boss salvano la piccola Loreline da un attacco degli Elmetti di Ferro. Hell è interessato alla ragazzina per via di suo padre, il dottor Stolehein Heinrich esperto in robotica. Il dottore, un tempo acerrimo rivale del professor Juzo Kabuto, ritenuto morto in un incidente, è in realtà un cyborg. Costruì per il dottor Hell un robot migliore di Mazinga Z, ma fuggì con esso prima che fosse completato. Assalito da un mostro meccanico di Hell, Heinrich in punto di morte confessa a Loreline il suo segreto. La piccola non è umana, ma un cyborg, parte integrante del robot perfetto che aveva progettato per Hell: Reno X. La ragazzina decide quindi di realizzare il sogno del padre, quello di dimostrare di essere superiore a Juzo Kabuto, e si unisce a Reno X per combattere contro Mazinga Z. Ma il robot di Kabuto si dimostra in ogni modo superiore a quello di Heinrich.  

62. Incidente?! Il volo del Boss Robot 
E' il chiodo fisso di Boss; il suo Borot deve per forza volare. Dopo aver messo in croce i tre professori del centro, ottenendo risultati tutt'altro che incoraggianti, i ragazzi decidono di prendere "in prestito" il comando a distanza del Jet Scrander. Ovviamente la manovra di aggancio tra lo Scrander e il Boss robot non riesce, ma durante i tentativi, il mostro guerriero attacca e Koji si trova in pericolo. Sayaka decide quindi di utilizzare i missili modificati di Aphrodite per permettere a Borot di volare; lo stupido robot, però riesce ad agganciare un solo razzo, e, privo di controllo colpisce in pieno il mostro meccanico permettendo a Mazinga Z di distruggerlo.  

63. Il centro di ricerca è in pericolo 
La convivenza tra Sayaka, Koji e Shiro diventa problematica; i due ragazzi non sono molto ordinati, e non fanno le pulizie nella loro camera. Per questo motivo Yumi decide di assumere Hitomi, la ragazza che guida il furgone della lavanderia. Ashura si sostituisce alla ragazza, quindi entra nell'Istituto, manomette il radar, e lo Jet Scrander. Quando la vera Hitomi viene ritrovata, è troppo tardi; il mostro guerriero attacca e Ashura riesce a fuggire. Ma il dispositivo per manomettere lo Scrander viene ritrovato, e grazie a quello Mazinga Z può finalmente distruggere il mostro meccanico.  

64. Donna 007 Misato contro i nemici 
Boss propone a Yumi di assumere Misato per svolgere le faccende domestiche dell'Istituto. La ragazza è una sua lontana parente, molto carina e gentile, e questo scatena la gelosia di Sayaka. Blocken, intanto organizza l'evasione di tre pericolosi criminali, proprio nei pressi del Centro di Yumi. I tre si impossessano dell'edificio sgominando tecnici e guardie, e feriscono Koji. Sotto l'attacco del mostro meccanico, Misato propone ai tre evasi di fuggire a bordo dell'elicottero della base, che lei stessa è in grado di pilotare. Una volta che i tre criminali si allontanano dalla base, Koji è in grado di intervenire. Misato, intanto, si rivela una spietata combattente; con manovre spericolate mette K.O. i tre malviventi.  

65. I palloni-bomba portati dal vento 
Misato viene ufficialmente presentata allo staff dell'Istituto di Ricerca, mentre Hell sviluppa un nuovo piano. Attaccare i sfruttando dei palloni bomba portati dal vento, i quali sorvolano Tokyo e sganciano il loro carico di morte, mentre altri proseguono verso il centro, che però è difeso dalla barriera. Koji interviene e distrugge i palloni con i suoi pugni a razzo, ma i palloni che incontra sono di un tipo diverso; esplodendo emettono delle onde magnetiche che mettono fuori uso la strumentazione del robot. Privo di controllo, Mazinga finisce in fondo al mare, e il mostro meccanico, Marion P3, comandato da Ashura si dirige verso l'Istituto dove incontra solo la debole resistenza di Aphrodite e Boss. Koji riesce a riprendersi, e riesce a costatare che Mazinga Z non ha subito danni permanenti al sistema di controllo, come invece credevano Blocken ed Hell, quindi arriva in tempo per affrontare Marion P3 e salvare l'Istituto.  

66. L'assassino invisibile, Jenova M9 
Il nemico questa volta attacca dall'alto; Jenova M9, cecchino dalla mira infallibile, è in grado di colpire terra appostandosi su di un'ala di Gool; la precisione dei suoi colpi, sparati da una distanza incredibile, è tale da impedire a Mazinga Z di avvicinarsi, non solo, ma lo danneggia seriamente. Misato non finisce di stupire; si scopre che la ragazza è laureata in elettronica, ed esegue la taratura del comando a distanza dello Scrander per permettere l'aggancio a Borot e salvare così Boss, Nuke e Moocha che erano tenuti sotto tiro dal cecchino. Riparato Mazinga Z, Koji riesce ad avvicinarsi abbastanza a Jenova da costringerlo al combattimento; a distanza ravvicinata, Jenova si sente battuto, e il suo codice d'onore lo costringe ad autodistruggersi, sparandosi un colpo in testa con la sua pistola.  

67. Non piangere, Koji 
Koji salva una ragazza dall'assalto delle Maschere di Ferro di Ashura, e la porta all'Istituto di Ricerca, dove riceve le prime cure. Erika, così si chiama la giovane, ha perso la memoria, ma soffre di convulsioni, provocategli dal ricordo di un mostro gigantesco visto sul monte Fuji. Koji decide quindi di accompagnarla nei dintorni del luogo in cui è stata trovata, con l'Hover Pilder, per cercare le tracce di questo mostro, nell'eventualità che si tratti di un robot di Hell. I due ragazzi vengono intrappolati da Ashura in una grotta, e qui, Koji scopre che Erika è in realtà un robot di Hell, che lo ha condotto in trappola. Ma durante la sua breve esistenza come robot, Erika, ha sviluppato una coscienza, ed è diventata molto religiosa, quindi, in preda al rimorso aiuta Koji a fuggire. Colpita dagli Elmetti di Ferro, rivela al ragazzo il punto debole del mostro meccanico, subito prima di morire.  

68. Duca Gorgon, il guardiano dell'Inferno 
Questa volta Hell è veramente furioso; Mazinga Z si è rivelato troppo forte, e Blocken e Ashura troppo inetti per poterlo battere. Lo scienziato si scaraventa contro la sua armata di mostri meccanici distruggendo ed imprecando. Il conte Blocken decide quindi di lanciare il suo ultimo mostro contro l'Istituto di Ricerca; Skeleton O7 si dimostra ben poca cosa, distrutto al primo colpo. I suoi resti vengono portati in un capannone a fianco del Centro, per essere studiati dai tecnici. Ci si chiede che cosa abbia spinto Hell a mandare un mostro così debole. Indispettito dall'ennesima sconfitta Hell affida ad Ashura un delicato compito: firma di suo pugno una lettera destinata al Duca Gorgon, il guardiano della porta degli Inferi, ed invia il Barone Ashura a chiedere il suo aiuto. Una volta raggiunte le coordinate, Budo viene risucchiata verso il fondo del mare, e Ashura si ritrova la cospetto del Duca Gorgon, essere metà uomo e metà Tigre. Non senza difficoltà Ashura riesce a farsi consegnare dallo strano essere una "Bestia Meccanica", molto più potente dei Mostri Meccanici utilizzati finora. Intanto Blocken non desiste, attacca il Laboratorio con Gool, facendo intervenire Mazinga Z ed allontanandolo dalla base. Mentre Mazinga Z è impegnato con Gool, i rottami del mostro meccanico, si ricompongono e questi attacca il Centro Ricerca. Ma Blocken non tiene conto della scarsa agilità di Gool rispetto a Mazinga, e la fortezza volante non riesce ad impedire a Koji di tornare immediatamente indietro e sconfiggere il mostro. Intanto Guetos Beta 3, la Bestia Meccanica di Gorgon raggiunge le coste del Giappone.  

69. Addio Pilder! 
L'episodio si apre con l'apparizione del corvo parlante, che diventerà in seguito un personaggio fisso del cast, nella serie del Grande Mazinga. Il pestifero volatile prende di mira Boss, ed in seguito, godendo della protezione di Koji, semina disastri anche all'interno dell'istituto di Ricerca. Intanto Guetos Beta 3, la prima Bestia Meccanica di Gorgon attacca. Il nuovo nemico appare subito velocissimo e fortissimo; è in grado di lanciare un fluido denso e liquido capace di sciogliere la super lega Z. Dotato di intelligenza e strategia superiore a quella dei Mostri di Hell, Guetos concentra i suoi attacchi verso l'Hover Pilder, che identifica immediatamente come il punto debole di Mazinga Z. Alla fine Koji avrà ragione della Bestia Meccanica, ma il Pilder subisce danni irreparabili, e dovrà essere ricostruito. Da questo momento, Mazinga Z diventa inutilizzabile. 

70. Il nuovo mostro del Dottor Hell 
All'istituto di Ricerca per l'Energia Fotoatomica si discute il progetto per la costruzione del nuovo Pilder. Intanto, il Conte Blocken raggiunge il Duca Gorgon per farsi consegnare una nuova Bestia Meccanica. Il Duca non è molto convinto, la sua preziosa creatura è appena stata distrutta da Mazinga, ma il Conte insiste che questo è il momento giusto per entrare in azione. La bestia meccanica attacca l'istituto, e a difenderlo ci sono solo Aphrodite e Boss, che riescono a trattenerla il tempo sufficiente a preparare una trappola; Misato e Shiro piazzano gli esplosivi con l'autoblindo, mentre Koji a bordo dell'elicottero attira la Bestia sull'ordigno distruggendola.  

71. Un nuovo Pilder per Mazinger Z! 
Il progetto del nuovo Pilder è stato completato; sono stati inoltre incrementati i sistemi di potenza interna di Mazinga Z e progettate nuove armi per lo Scrander. Questa volta a lanciare la Bestia Meccanica è lo stesso Gorgon, coadiuvato da Ashura, e, in attesa che il Pilder sia pronto, ad affrontarlo escono Borot e Aphrodite, che vengono sgominati facilmente. All'arrivo di Mazinga Z, la Bestia Meccanica sposta la battaglia in cielo, ma lo Jet Scrander non è ancora completato, e Koji utilizza il nuovo Jet Pilder per combattere in cielo, con ottimi risultati. Nel frattempo Ashura attacca via terra l'Istituto con le sue maschere di ferro. Sconfitto il robot di Gorgon, Mazinga torna alla base e manda in fuga l'esercito di Ashura.  

72. La potente arma di Mazinger Z! 
Questa volta il Duca Gorgon è su tutte le furie, e grida vendetta nei confronti dell'Istituto di Ricerca, a tale scopo manda la Bestia Meccanica Apolon A1 che provoca strani incidenti nell'oceano. Il Duca Gorgon e il dottor Hell hanno una discussione, nella quale il primo accusa gli uomini del secondo di essere i responsabili dei continui fallimenti contro Mazinga. I due rinnovano comunque l'accordo che avevano stipulato parecchi anni prima, al tempo della tragica spedizione su Rodi. In un Flashback si vede il primo incontro tra Hell e Gorgon; dopo aver ritrovato i robot Micenei sull'isola di Rodi, aver ucciso gli scienziati della spedizione, ed assistito impotente alla fuga di Juzo Kabuto, Hell viene assalito dal Duca Gorgon, che ha intenzione di ucciderlo per fermare la sua ambizione. Hell invece propone una collaborazione per eliminare i nemici comuni e Gorgon accetta. Il mostro di Gorgon, assieme a Blocken ed Ashura, attacca Mazinga Z, il quale ottiene la vittoria grazie ad una nuova arma: il pugno a razzo rotante, messo a punto dai soliti tre professori della base.  

73. Il furto di Mazinger Z 
Rimasti senza carburante per il loro Borot, Boss, Nuke, Moocha prendono "in prestito" quello del Jet Pilder. Koji rimane a secco proprio nel bel mezzo di un'azione, ed è costretto ad abbandonare Mazinga per tornare alla base. Mazinga viene rapito da Blocken, e portato su Gool. Koji tenta di penetrare nella fortezza volante, ma Gorgon decide di far precipitare Mazinga Z sull'Istituto, per distruggerlo assieme ad esso. Il ragazzo riesce ad effettuare l'aggancio, mentre Yumi lancia lo Jet Scrander appena ricostruito e il robot si salva. Il nuovo Scrander può contare su una nuova arma, le Lame Stelle del Sud, che si rivelano decisive nella battaglia contro la nuova Bestia Meccanica.  

*74. La fine di Aphrodite A
Mentre Koji è impegnato ad insegnare a Misato ad andare in motocicletta, la Bestia Meccanica volante di Gorgon attacca. A causa di un banale incidente, Koji rimane ferito, quindi ad arginare l'avanzata del mostro ci pensano i coraggiosi Boss e Sayaka. Ma la Bestia volante si dimostra troppo forte per i due robot, quindi Koji decide di intervenire, nonostante le sue condizioni fisiche. Preoccupato dell'iniziativa personale di Gorgon, Hell invia il Barone Ashura con il suo esercito di maschere di ferro ad attaccare l'Istituto, per soffiare la vittoria al Duca Miceneo. Intanto Sayaka è restia ad intervenire; Mazinga Z è in difficoltà, ma il mostro è troppo forte per la sua Aphrodite. Alla fine la ragazza decide di intervenire, il suo robot viene completamente distrutto, ma il suo intervento consente a Koji di riprendere il fiato e di distruggere il mostro. Una volta distrutto i nemico principale, anche Ashura è costretto al ritiro. Aphrodite è distrutta, ma Yumi promette alla figlia che costruirà un altro robot per sostituirla.  

*75. Lotta fino alla morte il mostro meccanico Gorgon
Gorgon e Blocken, a bordo di Gool attaccano assieme l'Istituto di Ricerca. Mentre la Bestia Meccanica Sapenda I6 tiene impegnato Mazinga Z, Gool assale il Centro. Gorgon ha intenzione di distruggere l'Istituto schiacciandolo direttamente con Gool. La barriera regge giusto il tempo per permettere a Mazinga Z di intervenire in sua difesa. Per tornare in tempo alla Base, Koji deve lasciare Boss Robot in balia della Bestia Meccanica. Ma Boss dimostra di avere delle risorse inaspettate, e riesce, contro ogni previsione a distruggere il Mostro di Gorgon.  

76. Il nuovo Robot, Diana A 
All'Istituto, il nuovo robot destinato a Sayaka sta per essere completato. Dianan A, questo è il suo nome, ha come centro di controllo la Scarlet Mobile, una motocicletta che si aggancia alla testa del robot come il Pilder con Mazinga Z. Sayaka esce per testare la motocicletta, ma il suo allenamento viene notato dalla banda di teppisti comandata da Geronimo, il quale assale la ragazza e gli ruba il prezioso mezzo. Koji, da testa calda quale è, decide di affrontare i teppisti, che sovrastandolo di numero lo feriscono gravemente. Molto più saggiamente, Boss interviene con Borot, recuperando immediatamente la motocicletta di Sayaka. Ma la notizia del ferimento di Koji giunge a Hell, che invia una Bestia Meccanica di Gorgon contro l'Istituto. Il nuovo robot si rivela molto valido a contenere l'attacco, ma è comunque necessario l'intervento di Mazinga Z per sgominare il nemico.  

77. Il conte Blocken 
Blocken attacca l'Istituto di Ricerca con Gool, per sviare Mazinga dalla presenza di un mostro sotterraneo. Nello scontro il corpo meccanico del Conte viene tagliato in due. Yumi comunque individua il mostro nel sottosuolo. Il mostro viene stanato da Mazinga Z, e durante la lotta Koji si accorge che la sua testa è imbottita di esplosivo. Mazinga trancia di netto il capo del mostro, e lo lancia contro la Fortezza Gool, che nel frattempo era stata affidata ad Ashura. Gool rimane seriamente danneggiata, e, nel tentativo di rientrare alla base, si schianta sull'isola infernale, mettendo in pericolo la vita dello stesso Hell.  

78. La fine del Barone Ashura 
Il Conte Blocken, decide di mandare i suoi Elmetti di Ferro ad uccidere il Barone Ashura, stanco della sua ingombrante presenza, che considera ormai un peso. Sentendosi abbandonato anche dal dottor Hell, Ashura, decide di fuggire, e si reca da Gorgon per chiedergli una Bestia Meccanica, con la quale portare l'ultimo decisivo assalto a Mazinga. Nonostante la severità con cui il Duca Gorgon giudica Ashura, gli accorda l'uso di Elephans G3, poiché vede in lui un nuova luce di rivalsa negli occhi. Mentre la Bestia Meccanica attacca l'Istituto, Ashura tiene impegnato Mazinga nel fondo del mare con Budo, e con una tattica suicida fa esplodere la sua fortezza contro il robot, per impedirgli di tornare alla base. Ashura perisce tra le braccia di Gorgon, assolutamente convinto di aver distrutto Mazinga Z assieme a Budo. In realtà Mazinga Z si salva e raggiunto il Laboratorio di Ricerca distrugge Elephans G3.  

79. Mazinger, un secondo prima dell'esplosione 
Durante una rilassante gita a pesca, Koji viene assalito dagli Elmetti di Ferro che lo catturano. Koji viene legato ad un albero con un sottile ma resistentissimo filo metallico, e il terreno tutto intorno a lui viene minato. Intanto l'Istituto di Ricerca viene attaccato dalla Bestia Meccanica Greeks Y2, e il professor Mori Mori esce con la jeep per andare a cercare il ragazzo, mentre Dianan e Borot tentano di contenere l'assalto del mostro. Nel tentativo di liberare Koji, Mori Mori entra nel campo minato, e il suo veicolo esplode uccidendolo. Koji si libera, e raggiunge Mazinga Z, mentre alla Bestia Meccanica si aggiunge anche il Mostro Meccanico Jet Firer P1, creato da Hell ad immagine e somiglianza del defunto Ashura. Battuto Greeks, Jet Firer si avvinghia a Mazinga Z con l'intenzione di farsi esplodere, ma Koji, nel ricordo di Mori Mori riesce a trovare la forza di liberarsi all'ultimo istante.  

80. La trappola di Partos 
Una comunicazione dell'esercito di Hell viene intercettata dall'Istituto di Ricerca per l'energia fotoatomica. Le truppe di Hell si stanno radunando sull'Isola di Bados per un attacco in grande stile. Yumi intuisce immediatamente che si tratta di un maldestro tentativo di mettere in trappola Mazinga Z, ma Koji non è d'accordo: una sfida è una sfida e il ragazzo non vuole tirarsi indietro. Su Bados, Gorgon, ha preparato la trappola per Mazinga, confidando nella stupidità di Koji, che infatti raggiunge l'isola e viene bloccato. Con Mazinga fuori gioco, Blocken attacca l'Istituto con un mostro e gli Elmetti di Ferro. Sayaka, con i professori Sewashi e Notsusori, si recano su Bados a bordo dell'idrovolante, e liberano Koji, bombardando a tappeto l'isola. Koji torna alla base e la salva dalla furia dell'esercito di Blocken. Nota: In questo episodio Hell sfrutta a proprio vantaggio il peggior punto debole di Mazinga Z, ovvero Koji Kabuto. Il ragazzo, stupidamente coraggioso e pieno di se, cade in una trappola concepita con una banalità sconvolgente. Yumi capisce immediatamente che si tratta di una trappola, lo capisce persino Shiro, che è solo un bambino, e fa di tutto per impedire a Koji di cacciarsi in quella situazione. Al contrario Hell non dubita per una attimo che il banale stratagemma funzionerà con Koji.  

81. Che tu sia maledetto, Koji! 
Il dottor Hell costruisce un cyborg con le sembianze di Koji, con l'intenzione di introdurlo nell'Istituto di Ricerca e rubare Mazinga Z. Koji viene intrappolato dagli Elmetti di Ferro di Blocken, e il suo sosia meccanico si introduce nella base. Il cyborg è però privo di autocontrollo e si comporta in maniera violenta e assurda. Gli amici di Koji pensano che egli sia impazzito, solo Misato, è convinta che ci sia qualcosa di strano, e con un'azione di forza libera il vero Koji che così può salvare la situazione. Nota: ancora una puntata concepita in maniera assurda ed ingenua; la serie Tv di Mazinga Z è piena zeppa di trovate assolutamente banali, che ne diminuiscono il valore; il sosia di Koji se ne va in giro per la base picchiando e distruggendo tutto e tutti, e nessuno pensa che possa trattarsi di un falso. Inoltre il cyborg non è in grado di parlare ma solo di emettere strani ruggiti, e questo non insospettisce nessuno. Infine, ancora una volta, Koji cade nelle mani di Blocken, che non lo uccide, ma si limita a legarlo ad un albero.  

82. Mazinger Z nelle mani del nemico 
Durante l'ennesimo tentativo di far volare il suo pesante robot, Boss trova una gigantesco uccello, e decide di cavalcarlo per esaudire il suo sogno. L'uccello è in realtà una Bestia Meccanica di Gorgon (nota: che altro poteva essere un uccello di 20 metri?). Per liberare Boss, Koji è costretto a consegnare Mazinga Z al nemico. Anziché distruggere l'odiato robot, Blocken, lo porta personalmente in battaglia contro la Base di Yumi, con scarsissimi risultati, permettendo a Koji di ritornarne in possesso, e di salvare l'Istituto. Per tornare a bordo di Mazinga Z, Koji usa la Scarlet Mobile e la rampa iridata di Dianan A per lanciarsi addosso al Pilder.  

*83. Attenzione!! Il nuovo assistente!! 
Il nuovo assistente del dottor Hell fa la sua prima comparsa, e si rivela un nemico potente e terribile. Con le sue arti magiche riesce ad ipnotizzare e ad usare per i suoi scopi sia Boss sia Sayaka. Allucinazioni, ipnotismo, stregoneria, il nuovo nemico crea lo scompiglio tra i nostri eroi. A complicare le cose l'intervento di un mostro meccanico che attacca l'istituto. Persino Koji rimane vittima dei sortilegi del raccapricciante stregone, e solo il provvidenziale intervento di Misato riuscirà a farlo riprendere in tempo per salvare l'Istituto.  

*84. Una tomba in fondo al mare per Mazinger Z 
Un mostro sottomarino di Gorgon costringe Mazinga Z in fondo al mare. Come di consueto il robot si trova in enorme difficoltà a combattere in acqua, e Koji finisce privo di sensi in fondo all'oceano. Solo il provvidenziale intervento di Borot, equipaggiato con una curiosa maschera da sub, riuscirà a fare riprendere i sensi a Koji e a permettergli di sbarazzarsi della Bestia Meccanica. A complicare le cose c'è anche l'intervento di una serie di pesci-robot esplosivi.  

*85. Pericolo! L'ombra nera del terrore! 
Il Marchese Pigman torna a colpire. Approfittando dell'assenza del professor Yumi, recatosi ad un congresso, penetra nell'Istituto, uccidendo due guardie e seminando il terrore. Dopo la sua visita i dipendenti della Base sono colti da strani malori, e si sospetta un'epidemia causata dall'acqua; Boss e Dianan vanno alla diga ad indagare e trovano un mostro. Nottetempo, mentre Mazinga cerca di stanare il mostro dalla Diga, Pigman assale l'Istituto, mettendo KO i pochi dipendenti rimasti. Solo Shiro rimane a difendere la Base, fino all'arrivo di Mazinga che colpisce Pigman tranciandogli il corpo a metà. Il Marchese avrà ancora la forza per fuggire, nonostante i gravi danni subiti.  

86. L'odissea del Dottor Watson 
Il dottor Watson arriva in Giappone dagli U.S.A. per studiare alcune migliorie da apportare a Mazinga Z. Gorgon passa la notizia a Hell, che organizza un agguato al dottore. Un mostro meccanico comandato da Pigman fa precipitare l'elicottero su cui viaggia lo scienziato, pilotato da Misato; i due si salvano, ma sono costretti a rifugiarsi in una grotta. Impossibilitato a raggiungerli, il mostro fa saltare l'ingresso del rifugio bloccando dentro i due malcapitati, che iniziano a soffrire per mancanza d'ossigeno. Intanto Dianan e Boss cercano di intervenire, mentre Mazinga Z è fermato da un altro mostro. Boss va in aiuto di Mazinga Z, bloccato in fondo al mare, e che inizia ad avere seri problemi con la pressione. Anche il mostro di Pigman raggiunge Mazinga Z, e Sayaka può così liberare Misato e Watson ormai esausti. Raggiunta la terraferma, Mazinga Z riesce ad avere la meglio sui due mostri.  

*87. Esplosione! Il terribile Marchese Pigman 
Boss, Nuke, Moocha, Sayaka e Shiro si concedono una serata di relax in campeggio, con i loro robot al seguito, ma sono rapiti dal Marchese Pigman. Il raccapricciante stregone, propone un ultimatum al dottor Yumi: egli, assieme a tutti i tecnici e dipendenti dovranno abbandonare l'Istituto e Mazinga Z, in cambio della salvezza dei ragazzi. Yumi è costretto ad accettare, suo malgrado, e Pigman s'impossessa del Laboratorio. Inutile il tentativo di Borot e Dianan, che tentano di riprendersi la Base, ma, sono fermati, prima dalla barriera, e poi dal mostro meccanico di turno. Pigman intanto si ribella a Hell; con in mano l'Istituto e soprattutto Mazinga Z, egli può dominare il a mondo da solo. Hell e Blocken, attaccano il Centro con Gool, e Koji ne approfitta per entrare a riprendersi Mazinga. Utilizzando un dispositivo energetico che il dottor Watson ha installato sulla sua motocicletta, il ragazzo infrange la barriera e si impossessa del robot. A questo punto è facile per lui avere la meglio sul mostro meccanico. Un po' più difficile, invece, è la lotta contro lo stesso Pigman, dotato di poteri eccezionali. Alla fine però, Koji ha la meglio sullo stregone e lo uccide.  

88. Vivi o morti? La battaglia dell'isola dell'Inferno 
Dopo la morte di Ashura e Pigman, per Hell si rende necessario stringere i tempi. Egli pianifica la battaglia finale contro Mazinga Z preparando un agguato sull'Isola Infernale. Compito del Conte Blocken è di attirare sull'Isola Mazinga, utilizzando la Fortezza volante Gool. Il resto delle truppe e delle armi sarà usato per abbattere il robot. Una volta giunto sopra la Base del Dottor Hell, Mazinga Z è bersagliato da una enorme quantità di missili, ed abbattuto; immediatamente una colata di lava investe il robot di Koji, e il ragazzo è costretto a congelare la lava intorno a Mazinga per non farlo fondere. Questo però immobilizza l'invincibile robot, che rimane facile preda dell'attacco del mostro meccanico. Koji è catturato e crocefisso, in attesa di essere fucilato, mentre Mazinga Z preso e portato all'interno della base e gettato in una vasca di acido. Lo sbarco di Borot e Dianan A sull'isola fa volgere la situazione in favore dei nostri eroi. Koji è salvato, e raggiunto il Pilder, riesce a recuperare un Mazinga Z già intaccato dall'azione degli agenti corrosivi. Nonostante i danni, il robot sconfigge il mostro meccanico, e da inizio alla distruzione dell'isola. Hell e Blocken sono costretti a rifugiarsi nei sotterranei, con lo scienziato tedesco furioso, a causa del mancato intervento del Duca Gorgon in sua difesa. Alla fine, Gorgon, che si era tenuto in disparte, attacca Boss e Sayaka, costringendo Koji a smettere la sua opera di distruzione per portare in salvo gli amici. La resa dei conti finale è solo rimandata.  

89. Non c'è più tempo da perdere. Mostro a 4000 metri di profondità! 
Approfittando dei danni subiti da Mazinga Z, Gorgon invia la sua Bestia Meccanica Gilania Beta 5, che raggiunge il sottosuolo dell'Istituto di Ricerca. Intanto l'esercito di Blocken attacca l'istituto frontalmente, guidato dal Duca Gorgon. Mazinga, Dianan e Borot intervengono, ma si crea una situazione di stallo. Nel mostro è installata una potente bomba, e Gorgon minaccia di farla esplodere se i robot fermeranno l'avanzata dell'esercito. Yumi, decide di sfruttare il magma presente nel sottosuolo intorno all'istituto; lancia delle onde elettromagnetiche, che fanno riscaldare la lava, che inizia a minacciare il mostro, costringendolo a tornare in superficie, proprio quando il piano di Gorgon sembrava avere successo. Una volta uscito dal sottosuolo, la Bestia Meccanica è facile preda di Mazinga.  

*90. La collera di Shiro! Uno sparo alla mamma! La madre di Koji e Shiro, ritenuta morta in un incidente, si ripresenta al più piccolo dei suoi figli. La donna, in realtà, si era finta morta, poiché, pacifista convinta, non riusciva a sopportare l'idea che il suocero stesse costruendo un robot da guerra. Ora che è venuta a conoscenza che suo figlio Koji è il pilota di Mazinga Z, cerca di convincere il piccolo Shiro a fare desistere il fratello dalla sua lotta contro Hell, per vivere tutti di nuovo assieme e in pace. La madre arriva ad imporre al piccolo di sabotare il Jet Pilder, ma Koji lo scopre, e su consiglio del Dottor Yumi accetta di avere un colloquio a quattrocchi con la donna. Koji riesce quindi a convincere Shiro che si tratta solo di un falso, di un cyborg di Hell con le sembianze della loro defunta madre. Lo stesso Shiro, colpisce a morte il robot, furioso per essere stato ingannato in maniera così vile. Koji torna a laboratorio, e distrugge il mostro di Hell che nel frattempo aveva attaccato, convinto che il piano di sabotare il Pilder fosse andato a buon fine.  

*91. L'ultima occasione !! Battaglia decisiva contro il Dottor Hell All'Istituto di Ricerca per l'Energia Fotoatomica, è messo a punto il piano per l'assalto all'Isola Infernale; finalmente la battaglia finale è arrivata, il momento di porre fine alle ambizioni di Hell è giunto. Mazinga Z raggiungerà l'isola in volo con il Jet Scrander, mentre Dianan A e Borot lo raggiungeranno in seguito via mare. Ma sull'isola Hell ha già pensato alle contromosse: manda il mostro meccanico Haribiyun V6 ad intercettare Mazinga, ed allo stesso tempo lo bombarda con una gragnola di missili. Il mostro riesce a trascinare sul fondo marino il robot di Koji, che come al solito è in gran difficoltà in acqua. Sayaka e Boss, dal canto loro raggiungono la base di Hell, dove sono attaccati da un altro mostro meccanico, Saiga O3. Koji riesce a liberarsi e a raggiungere l'aria aperta; il cielo la maggiore potenza di Mazinga Z è decisiva, e il mostro è presto battuto. Raggiunti i compagni, Mazinga non ha difficoltà a liberarsi del secondo mostro meccanico, mentre Hell e Blocken fuggono a bordo di Gool, mandando allo sbaraglio l'intero esercito e innescando un ordigno di auto distruzione dell'Isola, nella speranza che Koji li lasci fuggire per portare in salvo i suoi amici. Ma Dianan e Borot sono ancora in buone condizioni e si allontanano via mare con lo stesso mezzo con cui sono arrivati, e, mentre Koji insegue Gool, assistono all'esplosione dell'Isola Infernale. La lenta Fortezza Gool è presa d'assalto da Mazinga Z, che la passa da parte a parte più volte, prima di farla esplodere definitivamente. In lontananza, il Duca Gorgon osserva soddisfatto: è giunto il momento che Micene emerga dalle tenebre e attacchi la terraferma.  

*92. La battaglia finale !! Coraggio Mazinger Z 
Sconfitto il dottor Hell, il Duca Gorgon spezza il sigillo dell'entrata al regno delle tenebre di Micene, dove il Generale Nero, capo delle sette armate, sta attendendo il rapporto del suo sottoposto per iniziare l'invasione della terraferma. Per distruggere definitivamente l'Istituto di Ricerca e Mazinga Z sono inviati i due Mostri Meccanici Gratanias e Piranias, che mettono a mal partito i robot del centro. Mazinga Z, cerca di resistere strenuamente, ma i due nuovi mostri sembrano invincibili, e il robot è praticamente distrutto; Koji è gravemente ferito, e prima di perdere i sensi vede un altro Mazinga accorrere in suo aiuto. Dalla Fortezza delle Scienze, un laboratorio scientifico in riva al mare, è stato mandato in suo aiuto un altro robot, simile a Mazinga Z; il Grande Mazinga. Il Grande Mazinga non ha difficoltà a sbarazzarsi dei Mostri Guerrieri di Micene, e a salvare Koji, che è ricoverato nello stesso Istituto. Qui sono accompagnati Yumi, Sayaka, Shiro e Boss, per sincerarsi delle condizioni del ragazzo. Il dottor Yumi è invitato a colloquio con il responsabile della base, che altri non è che il padre di Koji e Shiro, il dottor Kenzo Kabuto, creduto morto durante un esperimento scientifico. Kabuto prende il testimone da Yumi per lottare contro il temibile Impero di Micene, e chiede di non rivelare la sua identità ai suoi due figli. Ripresosi completamente, Koji si reca negli Stati Uniti, assieme a Sayaka, per studiare all'Istituto Watson. Kenzo Kabuto guarda l'aereo dei due ragazzi partire, e giura di sconfiggere l'Impero di Micene con il Grande Mazinga, per dare un futuro di pace alla Terra.


Interviste dal Mazinger Z Memorial - Vol. 1 - Tape End Special - Intervista tra Dan Tatsuhiko, Nagai Go, Nagai Takashi ed Ota Gosaku

http://gonagai.forumfree.it/?t=59774772&st=30

Katsumata Tomoharu: Danguard, Yamato, 	Captain Future, King Arthur, Blue Noah,
L'Arcadia della mia giovinezza, Wingman, Ginga: Nagareboshi Gin, e recentemente
regista di Saint Seiya: Meiou Hades Elysion Hen
	
Katsuta Toshio: Getter Robo, Getter Robo G, Uchuu Enban Dai-Sensou, Grendizer, 
Danguard, Starzinger, King Arthur, solo planning

Oonuki Nobuo: # sconosciuto

Shirane Tokue:  Akko-chan, Tiger Mask, 	Rainbow Sentai Robin, 	Gegege no Kitarou

Yuugo Serikawa: Cyborg 009, Frankenstein, 	SF Saiyuuki Starzinger



Mazinga Z contro il Generale Nero
(Film cinematografico)
(Film cinematografico)
Dopo la sconfitta del Dottor Hell, Mazinga Z deve ancora sconfiggere il Duca Gorgon. Dietro questo nemico si celano in realtà le sette armate di Micene, comandate dal Generale Nero, che mettono a ferro e fuoco le principali capitali del mondo. La sola Tokyo riesce a salvarsi, grazie all'intervento di Mazinga Z. I nuovi mostri guerrieri sono troppo forti, e Mazinga è ridotto veramente male. Nell'attacco successivo, per Koji sembra non esserci più scampo, ma, un nuovo e più potente Mazinga interviene e distrugge i mostri mandati da Micene.



1. L'eroe dei cieli
Dopo una fugace apparizione per salvare Mazinga Z dai mostri guerrieri di Micene, il Grande Mazinga effettua gli ultimi collaudi che lo rendono pienamente operativo. Intanto Micene, nel tentativo di scoprire la base del nuovo Mazinga fa rapire Shiro dal mostro Guerriero Barbados. Il Grande Mazinga è costretto ad intervenire per sbaragliare i piani del Generale Nero.

2. Garaliya, l'assassino delle tenebre
Garaliya, è un mostro guerriero dallo spirito combattivo molto forte, tanto da essere stato imprigionato per aver attaccato i suoi compagni. In cambio della libertà è inviato a combattere contro Mazinga. Jun chiede a Shiro, ospite del Centro di Ricerche per l'Energia Fotoatomica, di trasferirsi alla Fortezza delle Scienze. Il bambino ancora non sa che Kenzo Kabuto è in realtà suo padre.

3. L'indomita Venus
Ancora una volta Shiro è rapito, dai Micenei, per scoprire la base di Mazinga. Dalla Fortezza delle Scienze lanciano Venus, il robot pilotato da Jun, che fa così la sua prima apparizione e distrae l'attenzione del nemico, mentre Mazinga sbroglia la situazione.

4. Assalto alla Fortezza delle Scienze
Continuano gli assalti dei Mostri Guerrieri di Micene nel tentativo di scoprire la base di Mazinga. Questa volta il Duca Gorgon riesce a scoprire l'ubicazione della Fortezza. Boss è il primo a scoprire i piani nemici, e la cornacchia parlante torna nella serie per diventare definitamente un membro della squadra di Boss.

5. L'attacco dei mostri guerrieri
Questa volta l'assalto è diretto alla Fortezza. I nemici attaccano sia dal mare tenendo impegnato Mazinga, che da terra, dove Venus e Boss fanno il possibile per fermarli. Ancora una volta Tetsuya risolve la situazione all'ultimo istante. La Fortezza delle Scienze si rivela un osso duro anche per la nave volante nemica Mikeros.

6. Tetsuya va all'inferno
Micene non usa solo armi convenzionali per combattere contro Mazinga. Il Mostro Guerriero Psycobear usa la magia nera per colpire direttamente Tetsuya. Boss aiuta inconsapevolmente il nemico, agendo sotto ipnosi.

7. Il bugiardo ha paura
Un ricco ragazzino, compagno di scuola di Shiro afferma di possedere un robot tutto suo. Le sue bugie attirano l'attenzione di Gorgon, che approfitta della situazione per rapire il bimbo e rinchiuderlo all'interno di un mostro guerriero.

8. Operazione pugno atomico
Il professor Tonda, americano di origine giapponese progetta una nuova arma per Mazinga, che viene usata con successo contro i mostri guerrieri. Lo stesso progetto viene applicato anche a Boss Robot con risultati tutt'altro che incoraggianti.

9. Jun combatte per l'umanità
La simpatica Cleo è una giramondo che stringe amicizia con Shiro e Jun. La ragazza è in realtà un mostro guerriero di Micene mandato ad imparare le usanze degli umani da Gorgon, e sarà costretta, suo malgrado, a combattere contro il Grande Mazinga.

10. Attenzione, l'onore è in arrivo
Il mostro Guerriero Bruton ha una grande potenza ma combatte solo di notte. Dopo un primo attacco molto fruttuoso, viene imprudentemente inviato a combattere contro Mazinga in pieno giorno, e, questa sarà la causa della sua sconfitta.

11. Shiro impara la lezione
Crescendo in un clima di continue battaglie, il piccolo Shiro si convince di poter risolvere i problemi con alcuni suoi coetanei facendo ricorso alla forza. Tetsuya e il prete della vicina chiesa gli faranno capire che il ricorso alla violenza spesso procura più guai che benefici.

12. Bisonia colpisce duro
Micene organizza una falsa esibizione di corrida, alla quale partecipa anche Tetsuya. Il toro contro il quale deve vedersela il ragazzo è però un mostro guerriero. Tetsuya farà comunque in tempo a raggiungere la Fortezze e a salire su Mazinga per combattere.

13. Il Grande Signore contro Kenzo
Il Generale Nero è messo alle strette dall'Imperatore, e scatena tutta la sua forza contro la Fortezza, riuscendo addirittura a catturare Kenzo Kabuto. Ancora una volta Mazinga salva la situazione in extremis, ma il prezzo di questa vittoria è salato; nel tentativo di proteggere Shiro, il professor Tonda perde la vita.

14. Salvate la Fortezza delle Scienze!
Un altro attacco massiccio del Generale Nero. Questa volta la fortezza delle Scienze viene pesantemente danneggiata da un attacco sottomarino di Mikeros, mentre Mazinga è impegnato nelle profondità marine contro i micidiali squali robot esplosivi.

15. L'inferno dei ramarri
Un mostro rettile è in grado di lanciare una moltitudine di piccoli ramarri in grado di attaccare l'uomo e di moltiplicarsi. Una volta tanto è Boss a risolvere la situazione, scoprendo che, gli animali, possono essere uccisi con della semplice acqua di mare.

16. Sorgi, principe di Mikene
Sorgi, antico principe di Micene viene trasformato in mostro guerriero e fatto combattere contro Mazinga con la promessa che il suo regno gli verrà restituito. Resosi conto dell'inganno si ribellerà e perderà la vita attaccando Mikeros.

17. Tetsuya esce dalle tenebre
La piccola amica di Shiro viene rapita da un mostro guerriero. Nel tentativo di salvarla, Tetsuya viene ferito agli occhi. Il coraggioso pilota di Mazinga è costretto quindi a combattere privo della vista.

18. La trappola nera
Un terremoto porta alla luce un antico fossile. In realtà il reperto è un mostro guerriero dormiente, in attesa di attaccare la Fortezza.

19. Giovane sangue sulle neve
Protagonista di questo episodio è Jun. La ragazza, nata da un padre Africano e madre Giapponese ha il complesso di avere la pelle nera. In crisi di identità la giovane pilota di Venus si rifiuta di combattere. Ancora una volta l'aiuto spirituale del prete, della chiesa vicina alla Fortezza, si rivela decisivo.



20. Disperata resistenza
Un gruppo di scienziati si offre di installare gratuitamente un apparecchio radar a Boss. In realtà è tutto un piano di Micene per oscurare i radar della Fortezza, poter entrare all'interno di essa, immobilizzare gli occupanti e piazzare delle bombe. Gli stessi Boss, Nuke e Moocha riusciranno a disattivare gli ordigni.

21. L'indignato Imperatore delle Tenebre
L'Imperatore delle Tenebre è furibondo nei confronti del Generale Nero per i continui fallimenti. L'attacco che ne segue è più cruento del solito, ma alla fine serve per sviare Mazinga dalle azioni del Duca Gorgon, che cerca un'isola su cui installare una base avanzata.

22. La morte di Gorgon
Gorgon è incaricato dall'Imperatore in persona di portare avanti i lavori di costruzione della base avanzata. L'azione di attacco portata avanti dai Generali Scarabet e Yuri Cesar ha lo scopo di distrarre Mazinga. I due indispettiti dal fatto di dover obbedire agli ordini di Gorgon, rischiano di far fallire il piano, costringendo il Duca ad agire di persona. Gorgon riuscirà a terminare i lavori della Base Avanzata, ma a costo della vita.



23. La marchesa Yanus, discutibile comandante
La Marchesa Yanus è la sostituta del Duca Gorgon, e i suoi metodi si rivelano ancora più cruenti di quelli del suo predecessore. Ella è in grado di usare contemporaneamente, mostri guerrieri, arti magiche e telepatia per soggiogare gli avversari. A farne le spese sono Shiro e la sua amica, ancora una volta rapiti e tenuti in ostaggio.



24. La grande scommessa
Un mostro guerriero dotato di una forza straordinaria viene affidato a Yanus per sconfiggere Mazinga. La perfida donna riesce a soggiogare Boss il quale aiuta il mostro. Ancora una volta il Grande Mazinga ha la meglio, ma il robot è seriamente danneggiato.

25. Atterraggio sulla base avanzata
Il professor Kabuto costruisce un robot per Shiro, il Robot Junior, e Boss lo coinvolge subito in una delle sue strampalate imprese; volando con mezzi di fortuna i due atterrano proprio sulla base avanzata di Micene. A salvarli arriva Tetsuya, nonostante le gravi ferite riportate nella battaglia precedente. Kabuto decide che è giunto il momento di rivelare la sua vera identità a Shiro.

26. Il segreto del dottor Kabuto
Kabuto rivela a Shiro di essere in realtà suo padre, ma il bambino lo rifiuta. Ormai scoperta la base avanzata attacca frontalmente la Fortezza. Nel terribile attacco Kenzo Kabuto rimane colpito, rivelando a tutti il proprio corpo meccanico. Shiro capisce quindi il terribile segreto del padre e si riconcilia con lui.



27. Il contrattacco di Whrath
Il piano della Marchesa Yanus è semplice; distruggendo le braccia del Grande Mazinga, egli non sarà in grado di usare la maggior parte delle armi. Messo fuori gioco Mazinga il Generale Nero scatena un durissimo assalto alla Fortezza delle Scienze, ancora danneggiata dall'ultima battaglia. Kabuto decide di lanciarsi con tutto l'edificio mobile contro Mikeros, dopo averlo evacuato. Mazinga arriverà in tempo per farlo desistere dall'attacco suicida e mettere in fuga i nemici.

28. L'attacco di Yanus
I nostri eroi lanciano un attacco all'isola dove è situata la base avanzata di Yanus. La difesa è strenua, Mazinga intrappolato nella lava se la vede brutta, ma alla fine l'isola mobile è costretta al ritiro.

29. L'arma segreta
L'ennesimo piano di attacco di Mikeros alla Fortezza, mentre i mostri guerrieri tengono lontani Mazinga e Venus. Questa volta la Fortezza sembra spacciata, ma viene utilizzata un'arma segreta. La bocca di uscita di Mazinga viene usata come un grosso cannone telescopico, che esce dalle fondamenta della Fortezza, e che colpisce duramente Mikeros costringendola ad una precipitosa fuga.

30. Il Generale Nero assapora la vittoria
Il Generale Nero attacca con tutte le forze. Mazinga viene colpito da una schiuma densa corrosiva, ed è costretto a far ritorno alla Fortezza per essere riparato. Senza l'auto del robot la Fortezza cade; Kabuto è costretto a consegnarsi al Generale Nero assieme a Mazinga.

31. La fine del Generale Nero
Un istante prima che il Generale Nero entri in possesso di Mazinga, Tetsuya riesce ad agganciare il Brian Condor e contrattaccare. Il Generale Nero non intende tornare indietro con un'altra sconfitta, ed entra in campo personalmente combattendo di persona contro Tetsuya e il Grande Mazinga. Il più epico duello della storia degli anime robotici.

Il Grande Mazinga contro Getter Robot
(Film cinematografico)
Il mostro spaziale Girgilgan, attacca la Terra; egli è in grado di nutrirsi di metallo e di crescere, aumentando così la propria potenza. Con l'aiuto di Boss e Venus, il mostro viene portato su un'isola deserta, dove la squadra Getta e il Grande Mazinga possono affrontarlo e sconfiggerlo.

32. Il mistero della mente di Mazinger
Un mostro guerriero a forma di rapace risveglia ricordi sopiti nella mente di Tetsuya. Il ragazzo non sembra in grado di pilotare Mazinga contro questo mostro.

33. Le gambe del Grande Mazinger
Il ministro Argos intuisce che Mazinga privato delle gambe vedrebbe dimezzata la sua potenza, e ordina ai suoi mostri guerrieri di concentrare i colpi verso gli arti inferiori del robot. La tattica funziona, Mazinga è distrutto, Tetsuya a bordo del solo Brian Condor comanda a distanza Venus Scrander e distrugge il Mostro Guerriero. Ma Mazinga dovrà essere ricostruito quasi totalmente.

34. Ora o mai più
Venus e Boss Robot devono cercare di contrastare i mostri guerrieri lanciati dalla Marchesa Yanus, poiché il Grande Mazinga deve essere completamente ricostruito. Kabuto ne approfitta per modificare il progetto originale, e sviluppa due nuove armi, le "Punte d'Acciaio" e il "Calcio Distruttore" che si riveleranno vincenti.

35. Cattloo Corp
Il Cattloo Corp, corpo scelto della Marchesa Yanus, formato da cyborg dall'aspetto vagamente felino fanno la loro prima comparsa, catturando Boss Robot e utilizzandolo per bloccare la rampa di lancio del Grande Mazinga.

36. Resurrezione d'amore
Torna il dottor Hell. Il malefico scienziato tedesco, che aspirava alla conquista del mondo e sconfitto da Mazinga Z, è stato salvato e trasformato in mostro guerriero dall'Imperatore delle Tenebre, ed ora viene posto al comando delle sette armate dell'esercito di Micene, con il nome di Gran Maresciallo del Demonio.
La piccola Kaori e il suo fedele cane John stanno giocando tranquillamente sulla spiaggia, quando vengono coinvolti in una battaglia tra Mazinga e l'ennesimo mostro guerriero. Nello scontro, John perde la vita facendosi scudo col proprio corpo per proteggere la sua padroncina. La bimba accuserà Tetsuya dell'accaduto, e questo sconvolgerà a tal punto il ragazzo da impedirgli di combattere.

37. Assassino alle tre del mattino
La scienziata americana Karin, collaboratrice dell'istituto Watson, dove studiano Koji e Sayaka, arriva dagli Stati Uniti per fare visita alla Fortezza delle Scienze. Viene però rapita, e il suo posto viene preso dal mostro guerriero Helena, che riesce a far entrare i Cattloo Corp nella Fortezza.

38. Trattieni le lacrime, Tetsuya!
Geniale piano del Gran Maresciallo del Demonio; prima dell'unione con il Brian Condor, il Grande Mazinga viene agganciato da una serie di razzi che lo portano all'interno di Mikeros. Ma il Gran Maresciallo vuole studiare Mazinga, e anziché distruggerlo, ordina a Yuri Cesar di portare il robot a Micene. Attaccando Mikeros con il solo Brian Condor, Tetsuya aiutato da Venus, Boss e la Fortezza, riesce a recuperare il Grande Mazinga.

39. La fine di Mikeros
Tonnellate di bombe ad alto potenziale vengono caricate sul disco superiore di Mikeros, che viene lanciato direttamente sulla Fortezza delle Scienze. Un invertitore di campo magnetico, sviluppato da Kabuto come arma di offesa, si rivela invece fondamentale per bloccare l'enorme bomba, che viene intercettata da Mazinga e lanciata contro la stessa Mikeros, distruggendola. L'esplosione investe in pieno il Generale Raigan, che guadagna la salvezza facendo ritorno a Micene a nuoto.

40. La fiammeggiante croce della morte
Il Mostro Guerriero Mamires ha grandi e misteriosi poteri demoniaci. Una grossa croce viene impiantata proprio davanti alla Fortezza, e il Grande Mazinga viene crocifisso proprio dallo stesso Mamires. Dopo aver sconfitto il Mostro, Tetsuya si scontra con la nuova Fortezza di Hell, Demonika.

41. L'invincibile demone
La nuova Fortezza Demonika mostra tutto il suo potenziale, attaccando la fiera annuale dei Robots, e riuscendo a catturare Kenzo Kabuto. Ancora una volta è l'intervento all'ultimo minuto di Mazinga a risolvere la situazione, che questa volta riesce anche a ferire lo stesso Gran Maresciallo costringendolo alla fuga.



42. La profonda fossa marina
Un piano del ministro Argos per catturare Mazinga, a 10.000 metri di profondità. Mazinga viene trascinato da un mostro guerriero in una grossa fossa marina il cui ingresso viene chiuso da una gigantesca roccia. Intanto l'isola vulcanica attacca la Fortezza delle Scienze.

43. La fortezza delle scienze
Argos e Yanus, per contrastare il potere del Gran Maresciallo, portano un attacco in grande stile alla Fortezza delle Scienze, utilizzando tre mostri guerrieri e l'isola vulcanica. Tetsuya, gravemente ferito, è costretto a lasciare sull'isola vulcanica Boss e Shiro, che vengono catturati, e a fare rientro alla Fortezza. Intanto, messo da parte l'orgoglio, Argos chiede al Gran maresciallo di attaccare la Fortezza, con Demonika.



44. L'ultimo contrattacco
La situazione è disperata: Venus e il Grande Mazinga sono fuori uso, con Tetsuya gravemente ferito, Boss e Shiro prigionieri sull'isola vulcanica, ed infine Demonika che si appresta a sferrare il suo attacco alla Fortezza. Per evitare l'intervento del Gran Maresciallo, Argos decide però di rimandare l'attacco di Demonika. Riparato Mazinga, il professor Kabuto decide di pilotarlo personalmente per cercare di salvare Shiro e Boss. Anche Venus, raduna le ultime forze, e raggiunge l'isola. Kabuto è costretto però ad abbandonare Mazinga, e a tornare indietro con Brian Condor, per lasciare il posto al più esperto Tetsuya, che recupera il robot e distrugge i mostri sull'isola. Il Gran Maresciallo rifiuta di attaccare con Demonika e Yanus, disperata, decide di far esplodere l'isola vulcanica per distruggere Mazinga, che invece riesce a salvarsi.

45. Il Grande Mazinger perde la testa
Il mostro guerriero Birdler possiede un raggio in grado di far impazzire i circuiti elettronici. Tetsuya si ritrova a non riuscire più a gestire il Grande Mazinga che appare come impazzito.

46. Coraggio oltre la morte
Yoichii è un ragazzino che aspira a pilotare il Grande Mazinga e combattere i mostri guerrieri. Purtroppo il ragazzo soffre di una grave malattia che lo porterà alla morte, ma darà una grande lezione di coraggio a Tetsuya, che gli consentirà di distruggere un mostro nemico che appare assolutamente invincibile.

47. Il potente super-razzo
Il professor Kabuto progetta l'amplificatore di potenza (Great Booster), che permette a Mazinga di migliorare le sue prestazioni di volo. L'attacco del nuovo mostro di Micene, mette a dura prova la resistenza dei nostri eroi, soprattutto di Boss Robot. Con l'arrivo della nuova arma, il Grande Mazinga è in grado di attaccare e mettere in difficoltà la stessa Demonika.



Il Grande Mazinga contro Getta Robot G - Violento scontro nei cieli
(Film Cinematografico)
Secondo attacco dei misteriosi alieni spaziali. La squadra Getta e Mazinga intervengono separatamente, e nello scontro, Musashi, della squadra Getta, perde la vita, e la sua Get Machine è distrutta. Il professor Saotome costruisce così un nuovo Getta Robot, il Getta G, ed affianca a Ryo e Hayato, il nuovo pilota Benkey. Intanto il professor Kabuto progetta il Great Booster, apparecchio in grado di migliorare le capacità di volo del Grande Mazinga. Il nuovo Getta G e il Grande Mazinga potenziato, uniranno le forze per sconfiggere il misterioso mostro alieno.


48. Operazione attacco speciale
Sayaka Yumi fa ritorno in Giappone, ma la ragazza ha qualcosa di strano, sembra aver perso la memoria. In realtà si tratta di un abile travestimento della Marchesa Yanus, che riesce così ad entrare nelle Fortezza delle Scienze e a piazzare un ordigno esplosivo sul Brian Condor.

49. Non c'è riposo per gli eroi
Il professor Kabuto e Shiro decidono di prendersi una vacanza, e passare un po' di tempo assieme. La Fortezza delle Scienze viene lasciata nelle mani di Tetsuya e Jun, che per non disturbare il loro capo prendono troppo alla leggera l'attacco di Micene, mentre i Cattloo attaccano Kabuto e Shiro.

50. Il sole dietro le lacrime
La giovane maestra di scuola di Shiro, Mary Ann, viene catturata dalla Marchesa Yanus, e rinchiusa in un mostro guerriero. Tetsuya non può colpire il mostro per timore di uccidere la ragazza innocente. Durante la battaglia Shiro accusa suo padre di essere diventato crudele come una macchina.

51. Il ritorno di Mazinger Z
Koji Kabuto torna per distruggere i mostri guerrieri di Micene? In realtà è tutta un'allucinazione di boss, dovuta ad una brutta botta in testa.

52. Morire giovani
Shinichiro è un teppista motociclista, che rimane coinvolto assieme a Jun in un attacco di un mostro guerriero. Colpito dalla parole di rimprovero della ragazza, decide di intervenire nella guerra contro Micene, con il sogno di porvi fine. Viene trasformato dal Gran Maresciallo in un mostro guerriero, con la falsa promessa di farlo diventare un messaggero di pace. Una bomba ad orologeria viene posta nel suo corpo allo scopo di far esplodere Mazinga assieme a lui, ma il ragazzo si farà esplodere all'interno di Demonika.



53. Tetsuya e Koji all'attacco
Questa volta la situazione è disperata, tanto che si rende necessario il ritorno di Koji dall'America. Mazinga Z ritorna per dare manforte al Grande Mazinga contro il suo vecchio nemico, il redivivo dottor Hell.

54. L'invincibile doppio attacco
La Marchesa Yanus riesce ad intrufolarsi nella Fortezza delle Scienze durante la festa di bentornato per Koji, e manomette il Brian Condor. Ma il nemico non ha tenuto conto della presenza di Mazinga Z, che riesce a tenere testa ai mostri guerrieri fino all'arrivo del Grande Mazinga. I due robot assieme metteranno in fuga Demonika. Nello scontro il corpo del Ministro Argos viene distrutto, rimane solo la testa organica che viene raccolta dalla Marchesa Yanus.



55. Tetsuya e Koji all'inferno
Tetsuya non vede di buon occhio il ritorno di Koji; egli ha dedicato tutta la sua esistenza a combattere, e ora rischia di essere messo in ombra dal vero figlio del professor Kabuto. I due Mazinga non collaborano, e questo da un grosso vantaggio a Micene. Mazinga Z è in difficoltà contro il Gran Mammuth, il Grande Mazinga rimane seriamente danneggiato dopo aver distrutto il mostro Vulcania, e ora Demonika si dirige verso di lui per finirlo. Dalla Fortezza lanciano l'amplificatore per cercare d recuperare Tetsuya.

56. La campana della pace suona per gli eroi
L'amplificatore riesce a salvare il Grande Mazinga, ma non a metterlo definitivamente fuori pericolo. Kabuto, lascia la Fortezza nelle mani di Yumi, e si lancia con la parte superiore del laboratorio in un attacco kamikaze contro Demonika, perdendo la vita. Anche Sayaka torna con la sua Dianan, e si unisce a Mazinga Z e Venus, nell'attacco totale contro Demonika. Alla fine, anche Tetsuya anche se gravemente ferito riesce a raggiungere i compagni, e ad aiutarli nell'attacco finale. Demonika esplode, con all'interno l'intero esercito di Micene sopravvissuto. Il Gran Maresciallo e tutti i Generali perdono la vita nella battaglia. I due Mazinga, Venus e Dianan vengono esposti nel museo dei robot di Tokyo come simboli di pace.

In realtà l'ultima puntata avrebbe come titolo "La campana suona per gli eroi", ma la voce fuori campo dice chiaramente "La campana della pace suona per gli eroi".
La storia del grande Mazinga non finisce qui.
Il Grande Mazinga compare successivamente in altri due film cinematografici; "Ufo robot Grendizer contro il Grande Mazinga" e "Ufo Robot Grendizer, Getta robot G e il Grande Mazinga contro il Dragosauro". Finita la guerra contro Micene, il professor Yumi diventa il nuovo responsabile della Fortezza delle Scienze; è lo stesso Professor Kabuto a passare la responsabilità a Yumi prima di lanciarsi nel suo attacco suicida. Dopo la battaglia finale, il Grande Mazinga, Mazinga Z, Venus e Dianan vengono esposti nel museo dei robot di Tokyo. Poco prudentemente in questo museo sono state esposte le copie originali, perfettamente operative. Il comandante Barendos della guardia scelta di Vega, riesce così facilmente ad entrare in possesso del Grande Mazinga, e ad utilizzarlo per combattere contro Goldrake. Questo increscioso fatto ha consigliato alle autorità di sostituire all'interno del museo i robot e i moduli comando con delle copie non operative. Dei quattro robot, il solo originale rimasto esposto al museo è Mazinga Z, privo però dell'Hoover Pilder; Il Grande Mazinga, Venus A e Dianan A sono, infatti, tornati, pienamente operativi, alla Fortezza delle Scienze, assieme ai rispettivi piloti, Tetsuya, Jun e Sayaka. Questi tre robot sono stati utilizzati ufficialmente ancora una volta per combattere il mostro marino Dragosauro. Alla Fortezza è conservato anche l'Hover Pilder originale di Mazinga Z.
